                        COMMISSIONE DELLE COMMUNITÁ EUROPEE
                                                               Bruxelles, 25/04/2003
                                                               SG(2003) D/229524
     Nella versione pubblicata di questa decisione              REGOLAMENTO CEE N. 4064/89
     sono state omesse alcune informazioni ai sensi
     dell'art. 17(2) del Regolamento del Consiglio                DECISIONE IN CONFORMITÀ
     (CEE) N. 4064/89 riguardante la non                        DELL’ART. 6. PAR. 1, LETTERA b)
     divulgazione di segreti professionali ed altre
     informazioni riservate. Le omissioni sono
     dunque cosi' evidenziate [...]. Laddove possibile,
     l'informazione omessa é stata sostituita
     dall'indicazione di una scala di valori o da una
     indicazione generale.                                            VERSIONE PUBBLICA
Alle parti notificanti
Egregi Signori,
Oggetto:             Caso No. COMP/M.3067 – BANCA INTESA – CAPITALIA – IMI
                     INVESTIMENTI – UNICREDITO ITALIANO/ FIDIS RETAIL ITALIA
                     Notifica del 11/03/2003 conformemente al Regolamento del Consiglio (CE) No.
                     4064/89
1.     In data 11/03/2003 è pervenuta alla Commissione la notifica di un progetto di concentrazione
       in conformità all’articolo 4 del regolamento (CEE) n. 4064/89 del Consiglio. Con tale
       operazione le imprese Banca Intesa S.p.A., Capitalia S.p.A., IMI Investimenti S.p.A. e
       Unicredito Italiano S.p.A. (collettivamente “le Banche”) acquisiscono ai sensi dell'articolo 3,
       paragrafo 1, lettera b), del Regolamento del Consiglio il controllo congiunto di Fidis Retail
       Italia S.p.A. mediante acquisto di azioni attraverso una società veicolo di nuova costituzione
       (“NewCo”) che si configura come impresa comune.
2.     A seguito dell’esame della notifica, la Commissione ha concluso che l’operazione notificata
       ricade nell’ambito di applicazione del regolamento (CEE) n. 4064/89 e non suscita seri dubbi
       per quanto riguarda la sua compatibilità con il mercato comune e con lo Spazio Economico
       Europeo (SEE).
I.     LE PARTI
3.     Banca Intesa S.p.A. (“Intesa”) è un’impresa italiana a capo del gruppo bancario Intesa attivo
       nei settori bancario, assicurativo, finanziario, della locazione finanziaria e dell’intermediazione
       finanziaria. Intesa detiene una partecipazione del 40% in Agos Itafinco S.p.A. (“Agos
       Itafinco”), in virtù della quale esercita il controllo congiunto (insieme a Crédit Agricole S.A.)

       su tale società11. Agos Itafinco è attiva nel settore del credito al consumo (inter alia per
       l’acquisto di autovetture).
4.     Capitalia S.p.A. (Capitalia) è la società capogruppo dell’omonimo gruppo risultante
       dall’integrazione del gruppo bancario Bancaroma con il gruppo bancario BIPOP-Carire. Ad
       esso appartengono le società Banca di Roma, Banco di Sicilia, Bipop Carire, MCC,
       FinecoGroup ed altre importanti società attive nel settore creditizio e finanziario nazionale ed
       internazionale.
5.     IMI Investimenti S.p.A. (“IMI”) è una holding di partecipazioni, appartenente al gruppo
       Sanpaolo IMI (“Sanpaolo IMI”), attivo nei settori bancario, finanziario, assicurativo (polizze
       vita), della locazione finanziaria e dell’intermediazione mobiliare. Sanpaolo IMI detiene una
       quota del 96,68 % in Finemiro S.p.A. (“Finemiro”). Sanpaolo IMI detiene una partecipazione
       pari a circa il 20% del capitale sociale della Cassa di Risparmio di Firenze S.p.A.
       (“Carifirenze”). L’Autorità garante della concorrenza e del mercato ha stabilito che, sulla base
       del patto parasociale tra gli azionisti della Carifirenze, Sanpaolo IMI ed Ente Cassa di
       Risparmio di Firenze esercitano un controllo congiunto su Carifirenze2. A sua volta Carifirenze
       esercita un controllo congiunto (insieme con Cetelem S.A., controllata dal gruppo BNP
       Paribas) su Findomestic S.p.A. (“Findomestic”). Finemiro e Findomestic sono società attive
       nel settore del credito al consumo (inter alia per l’acquisto di autovetture).
6.     UniCredito Italiano S.p.A. (“Unicredito”) è la banca capogruppo del Gruppo Bancario
       UniCredito Italiano attivo nel settore bancario (nazionale e locale), nell’investment banking e
       nell’asset management, così come nel settore parabancario (factoring, leasing, credito al
       consumo, bankinsurance).
7.     Fidis Retail Italia S.p.A. (“FRI”) è una società di diritto italiano, attualmente interamente
       controllata da Fiat Auto S.p.A. (“Fiat Auto”). Per effetto di un’operazione di riorganizzazione
       societaria, FRI controllerà, direttamente e/o indirettamente, tutte le società (italiane e straniere)
       del gruppo Fiat che svolgono attività di credito al consumo per l’acquisto di autoveicoli a
       livello retail, vale a dire l’attività di finanziamento indirizzata all’acquirente finale
       dell’autoveicolo, e non ai concessionari.
II.    L’OPERAZIONE
8.     L’operazione in esame rientra nell’ambito delle attività e delle operazioni societarie,
       concordate tra Fiat S.p.A. (di seguito “Fiat” o “gruppo Fiat”) e le Banche, finalizzate a ridurre
       il livello di indebitamento del gruppo Fiat e, conseguentemente, ad agevolare la realizzazione
       del piano di ristrutturazione predisposto dai vertici del medesimo gruppo con l’appoggio delle
       Banche stesse, che sono le principali creditrici del gruppo Fiat.
9.     L’operazione in esame consiste nell’acquisizione da parte di Banca Intesa, Capitalia, IMI ed
       UniCredito - tramite NewCo - di una partecipazione pari al 51% in FRI. NewCo sarà costituita
       e partecipata in misura paritetica dalle Banche, le quali quindi deterranno una partecipazione
       pari al 25% del capitale sociale. A seguito dell’intera operazione, NewCo deterrà una
       partecipazione pari al 51% in FRI mentre il restante 49% sarà detenuto da Fiat Auto.
1
  Vedi Decisione della Commissione nel Caso IV/M.907 – Agos Itafinco.
2
  Vedi Provvedimento dell’Autorità Garante della Concorrenza e del Mercato, Caso C 3884, San Paolo IMI/Cassa di
Risparmio di Firenze.
                                                        2

10.  Ai sensi degli accordi intervenuti tra le parti, il perfezionamento dell’operazione si realizzerà in
     due fasi. La prima fase - che non dovrà avvenire successivamente al 31 maggio 2003 - prevede
     che NewCo acquisti il 51% di FRI che dovrà a sua volta, entro tale data, aver già acquistato da
     Fiat Auto le partecipazioni nelle società Fiatsava S.p.A. (Italia), Fiat Credit Hellas S.A.
     (Grecia), Fidis Insurance Consultants S.A. (Grecia), Fiat Finance S.A. (Svizzera), Fidis
     Nederland BV (Olanda), Fiat Finansiering A.S. (Danimarca).
11.  In una seconda fase, che non dovrà avvenire successivamente al 30 giugno 2003, FRI
     procederà, all’acquisto delle partecipazioni nelle società Fiat Bank GmbH (Germania), Fiat
     Leasing GmbH (Germania), Fiat Auto Financial Services Ltd. (Gran Bretagna), Fiat Credit
     France S.A. (Francia), Fiat Lease Auto snc (Francia), Fiat Location Auto snc (Francia),
     Tarcredit S.A. (Spagna), Fiat Finance S.A. (Lussemburgo), Fiat Credito Portugal S.A.
     (Portogallo), Fiat Leasing Portugal S.A. (Portogallo), Fidis Bank GmbH (Austria), Fidis
     Leasing GmbH (Austria), Fiat Bank Polska S.A. (Polonia), Fidis Leasing Polska SA (Polonia),
     Fidis Retail Portugal SA (Portogallo).
12.  L’operazione prevede altresì la concessione a Fiat Auto di un’opzione di acquisto sulla
     partecipazione di NewCo detenuta dalle Banche, che potrà essere esercitata entro determinati
     intervalli temporali, previsti fino al 31 gennaio 2006. [ … i patti parasociali conclusi fra le
     parti limitano le possibilità di disporre delle partecipazioni nel capitale di FRI e
     NewCo…].
III. CONCENTRAZIONE
Controllo congiunto delle Banche su NewCo
13.  A seguito dell’operazione in esame le Banche deterranno ciascuna una partecipazione del 25 %
     in NewCo, la quale a sua volta deterrà una partecipazione pari al 51% in FRI. La
     partecipazione delle Banche al capitale sociale di NewCo sarà regolata da un patto parasociale
     (il “Patto Parasociale NewCo”) che regolerà i rapporti tra le stesse in qualità di soci di NewCo
     – nonché la gestione societaria di NewCo.
14.  Il Patto Parasociale NewCo prevede che il Consiglio di Amministrazione di Newco
     […provvederà] a nominare il Presidente, a cui saranno conferiti il potere di rappresentanza di
     Newco, nonché i poteri strettamente necessari per la sua gestione ordinaria.
15. Il CdA di NewCo sarà investito dei poteri di ordinaria e straordinaria amministrazione della
     società; […].
16.  [Per l’adozione di alcune] deliberazioni [per esempio (i) aumenti di capitale, (ii)
     acquisizione, (iii) cessioni, (iv) concessione di finanziamenti o prestazione di garanzie a
     terzi] è necessario il consenso di tutti i membri del CdA [l’obiettivo è di tutelare gli
     investimenti realizzati da ciascuna banca].
17. L’assemblea ordinaria di NewCo delibererà con il voto favorevole di tanti soci che
     rappresentino almeno il 51% del capitale sociale, mentre per la valida assunzione di delibere in
     sede di assemblea straordinaria sarà richiesto il voto favorevole di tanti soci che rappresentino
     almeno l’81% del capitale sociale, ad eccezione delle delibere relative ad aumenti di capitale
     già previsti dal business plan di FRI, per cui è richiesta la maggioranza del 51%.
                                                    3

18.    Secondo la Comunicazione della Commissione sulla nozione di concentrazione3 due o più
       imprese che acquisiscono partecipazioni di minoranza in un’altra impresa possono ottenerne il
       controllo congiunto di un’impresa anche in assenza di diritti specifici di veto. Ciò può avvenire
       quando gli azionisti di minoranza detengono congiuntamente la maggioranza dei diritti di voto
       e agiscono di comune accordo nell’esercizio di tali diritti. Tale azione comune può derivare da
       un accordo giuridicamente vincolante o avvenire di fatto. In particolare, l’azione congiunta può
       verificarsi de facto quando tra gli azionisti di minoranza esistono interessi comuni talmente
       forti da impedire uno scontro nell’esercizio dei diritti di voto nell’impresa comune.
19.    In caso di acquisizione di partecipazioni di minoranza, l’esistenza di tali interessi comuni è
       indicata da fattori quali la preesistenza di legami tra gli azionisti di minoranza o l’acquisizione
       delle partecipazioni mediante azione congiunta4.
20.    Le parti notificanti hanno ripetutamente messo in risalto il forte ed esclusivo interesse
       finanziario delle Banche nell’operazione in esame. L’intera operazione è, come già accennato,
       finalizzata a ridurre il livello di indebitamento del gruppo Fiat attraverso il deconsolidamento
       della parte di debito attribuibile all’attività di credito al consumo per l’acquisto di autoveicoli
       svolta all’interno del gruppo Fiat. L’operazione è quindi volta fondamentalmente ad agevolare
       la realizzazione del piano di ristrutturazione concordato da Fiat con le Banche stesse. In questo
       contesto si deve tenere conto del fatto che le Banche sono tra i principali creditori del gruppo
       Fiat […].
21.    È necessario sottolineare che l’operazione in questione è stata portata avanti congiuntamente
       dalle Banche. Tale azione congiunta trova il suo fondamento nella necessità per le Banche di
       tutelare i propri interessi (comuni) di creditori nei confronti di Fiat. Considerando la loro
       notevole esposizione creditoria verso il gruppo Fiat ed essendo Fiat uno dei principali gruppi
       industriali italiani e quindi un cliente estremamente importante per tutte le Banche, è
       nell’interesse di queste cercare di migliorare la situazione finanziaria del gruppo. Il fatto che le
       Banche abbiano agito congiuntamente a tal fine dimostra la comunanza di interessi di queste
       nel realizzare l’operazione in esame. Si deve notare, in questo contesto, che nel disciplinare la
       governance di NewCo, le Banche hanno concluso un patto parasociale che attribuisce loro pari
       poteri. L’analisi delle motivazioni sottese all’operazione e il forte interesse finanziario comune
       tra le Banche portano a ritenere che esse difficilmente opereranno una contro l’altra
       nell’esercizio dei loro diritti negli organi sociali di NewCo.
22. Sulla base di quanto esposto e considerato che sussiste un interesse comune molto forte tra le
       Banche nell’operazione in esame si può ragionevolmente considerare che è molto probabile
       che le Banche agiranno di comune accordo nella gestione di NewCo, evitando di operare una
       contro l’altra nell’esercizio dei loro diritti di voto. Su questa base si può concludere che
       l’operazione comporta l’acquisizione di controllo congiunto di fatto da parte delle Banche su
       NewCo (e conseguentemente su FRI).
Controllo esclusivo di NewCo su FRI
23.    A seguito della concentrazione NewCo deterrà una quota del 51% in FRI mentre il restante
       49% rimarrà a Fiat Auto. Il governo societario di FRI é regolato da un patto parasociale (di
       seguito, il “Patto Parasociale Fidis”).
3
  Comunicazione della Commissione sulla nozione di concentrazione (in GU C 66 del 2.3.1998), para 30 e ss, in
particolare para 32.
4
  Comunicazione della Commissione sulla nozione di concentrazione (in GU C 66 del 2.3.1998), para 33.
                                                        4

24.   Il Patto Parasociale Fidis prevede che il CdA di FRI […] deliberi a maggioranza semplice, ad
      eccezione delle delibere concernenti materie particolari considerate di rilevanza straordinaria,
      […]5.
25.   L’Assemblea dei soci di FRI delibererà a maggioranza semplice ad eccezione di particolari
      delibere, in particolare quelle aventi ad oggetto: (i) la modifica di specifiche previsioni dello
      statuto di FRI, (ii) lo scioglimento anticipato della società, (iii) alcune operazioni sul capitale e
      (iv) la nomina di amministratori delegati o l’istituzione del comitato esecutivo) per le quali sarà
      necessario il voto favorevole di tanti soci che rappresentino almeno il 60% del capitale sociale.
26.   Considerando le disposizioni concernenti il governo societario di FRI contenute nel Patto
      Parasociale Fidis, si può concludere che Fiat Auto non avrà diritti di veto riguardanti materie
      essenziali per la determinazione della condotta commerciale di FRI. Fiat Auto disporrà di
      alcuni diritti di veto, ma tali diritti di veto non vanno al di là dei diritti di veto normalmente
      conferiti agli azionisti di minoranza al fine di tutelare i loro interessi finanziari6. Per quanto
      riguarda il business plan [… non vi è…] alcuna possibilità di blocco da parte di Fiat Auto.
27.   Inoltre si deve tenere in considerazione il fatto che Fiat Auto, pur rimanendo un socio di
      minoranza di FRI con una partecipazione rilevante, trasferirà alla stessa FRI la totalità delle sue
      attività nel settore del credito al consumo retail per l’acquisto di autoveicoli. Per tale ragione
      Fiat Auto, pur mantenendo rapporti con FRI, non avrà più alcun interesse nel settore in esame e
      quindi non eserciterà controllo di fatto su FRI. In ogni caso l’impatto concorrenziale della
      concentrazione in esame non cambierebbe anche se venisse riconosciuto un controllo di fatto di
      Fiat Auto su FRI.
28.   Da quanto detto si deve concludere che NewCo, […avrà…] il controllo esclusivo su FRI.
FRI come impresa comune che esercita stabilmente tutte le funzioni di un’entità economica
autonoma
29.   FRI è una holding di partecipazioni con circa trenta dipendenti. Essa acquisterà o sarà
      beneficiaria, direttamente o indirettamente, della maggior parte delle attività in precedenza
      svolte da Fidis, capogruppo delle società finanziarie del Gruppo Fiat Auto, nel settore “retail”.
      Il Gruppo Fidis è composto da circa 2.100 persone (al 31 dicembre 2002) e gestisce oltre due
      milioni di clienti attivi in Europa con un portafoglio crediti a cliente finale in crescita,
      attualmente pari a 14.500 milioni di EURO.
30.   Si deve tenere altresì in considerazione che è intenzione delle Banche e del management di FRI
      di continuare ad offrire i prodotti di FRI al di là della rete attuale dei concessionari del Gruppo
      Fiat. Inoltre, FRI opererà per almeno due anni e mezzo. Non vi è nessuna garanzia che Fiat
      Auto eserciterà il summenzionato diritto di opzione prima del Gennaio 2006 né che
      riacquisterà le azioni successivamente.
31. Da quanto esposto risulta, quindi, che FRI disporrà del personale e delle competenze necessarie
      per svolgere in piena autonomia la propria attività sul mercato e che può essere considerata
      come un’impresa comune che esercita stabilmente tutte le funzioni di un’entità economica
      autonoma.
5
  Tali materie sono: (i) la conclusione, modifica o risoluzione di contratti di valore superiore ad una soglia
predeterminata con una o più Banche, (ii) la cessione di aziende e/o rami d’azienda di dimensioni rilevanti e (iii) la
revoca del Direttore Generale.
6
  Comunicazione della Commissione sulla nozione di concentrazione cit., par. 22.
                                                          5

IV. DIMENSIONE COMUNITARIA
32.    L’operazione notificata ha dimensione comunitaria in quanto il fatturato totale dell’insieme
       delle imprese interessate a livello mondiale supera i 5 miliardi di EURO (Intesa: EURO 23.344
       milioni nel 2001; Capitalia: EURO 10.992 milioni nel 2001; IMI: EURO 15.213 milioni nel
       2001; Unicredito: 17.024 milioni nel 2001; FRI: EURO 1.003 milioni nel 2001), il fatturato
       realizzato individualmente dalle imprese interessate nella Comunità supera i 250 milioni di
       EURO (Intesa: EURO 18.780 milioni nel 2001; Capitalia: EURO 10.511 milioni nel 2001;
       IMI: EURO 14.608 milioni nel 2001; Unicredito: 14.274 milioni nel 2001; FRI: 927 milioni
       nel 2001) e FRI non realizza oltre i due terzi del proprio fatturato comunitario in nessun Stato
       membro7.
V. IL MERCATO RILEVANTE
Mercato del prodotto
Credito al consumo per l’acquisto di autoveicoli e credito al consumo in generale
33.    FRI sarà attiva nel settore del credito al consumo e in particolare erogherà finanziamenti per
       l’acquisto di autovetture (in particolare del gruppo Fiat).
34.    Secondo i dati relativi al 2002, il finanziamento dell’acquisto di autoveicoli rappresenta una
       percentuale molto significativa sul totale dei flussi finanziati dagli operatori alle famiglie
       consumatrici. In particolare, considerando il perimetro ampio costituito da tutte le tipologie di
       finanziamento per consumo (quindi inclusi finanziamenti auto, finanziamenti per altri beni,
       carte di credito, prestiti personali, finanziamenti immobiliari, ecc.), i crediti per l’acquisto di
       autoveicoli hanno rappresentato circa il 43,4% del totale. Considerando un perimetro più
       ristretto suggerito dalle parti notificanti (crediti per l’acquisto di autoveicoli e crediti per
       l’acquisto di altri beni), i finanziamenti per l’acquisto di autovetture hanno rappresentato circa
       il 76% del totale flussi finanziati. In entrambi i casi si tratta di percentuali (anche se diverse)
       molto significative.
35.    Le parti notificanti ritengono che nel caso in esame il mercato rilevante sia da identificare con
       il mercato del credito al consumo per l’acquisto di autoveicoli88. In particolare è in tale mercato
       che FRI svolge le proprie attività. Tale mercato si differenzierebbe dal mercato del credito al
       consumo per l’acquisto di altri beni. La differenziazione, oltre che sulle caratteristiche della
       domanda dei finanziamenti finalizzati al consumo, si fonderebbe essenzialmente su elementi
       riguardanti la struttura dell’offerta e il canale di distribuzione dei finanziamenti per l’acquisto
       di autoveicoli rispetto all’offerta di finanziamenti per l’acquisto di altri beni.
36.    Dal punto di vista dell’offerta si deve considerare che gli operatori nel campo del credito al
       consumo per l’acquisto di autoveicoli sono essenzialmente riconducibili a tre tipologie: le c.d.
       società captive, le istituzioni finanziarie specializzate nel credito al consumo (banche o
       finanziarie) e le banche generaliste.
7
  Fatturato calcolato ai sensi dell’articolo 5, paragrafo 1 del Regolamento (CEE) n. 4064/89 del Consiglio come
modificato e della Comunicazione della Commissione sul calcolo del fatturato (GU C 66 del 2.3.1998, pag. 25).
8
  La Commissione si è interessata di questo settore nel caso COMP/M.1370 – Peugeot/Credipar, lasciando tuttavia
aperta la definizione del mercato.
                                                                6

37.    Le società captive sono strutture create dalle case automobilistiche costruttrici con l’obiettivo
       di concedere finanziamenti per l’acquisto di autovetture e di incentivare le vendite dei modelli
       della casa madre. Esse operano attraverso concessionari, succursali, officine autorizzate e
       automercati con i quali concludono delle convenzioni (finalizzate al procacciamento d’affari)
       di natura non esclusiva.
38.    Le istituzioni finanziarie specializzate nel credito al consumo offrono finanziamenti sia per le
       vetture nuove che per quelle usate, ma non si limitano ad una specifica marca. Anch’esse
       operano attraverso il canale dei concessionari e dei salonisti con i quali concludono
       convenzioni non esclusive.
39.    A differenza dei due operatori sopra menzionati, Le banche generaliste non offrono un vero e
       proprio prestito finalizzato all’acquisto di autovetture, bensì concedono un prestito personale
       (utilizzabile per l’acquisto di beni anche di consumo tra cui, quindi, le autovetture). Dal
       momento che le banche non dispongono di una rete convenzionata (ossia specializzata nel
       credito al consumo), di norma concedono tale finanziamento ai clienti correntisti.
40.    L’offerta di finanziamenti per l’acquisto di autoveicoli è quindi caratterizzata dalla presenza di
       operatori importanti, le società “captive”, che normalmente non operano nell’ambito del
       credito al consumo per l’acquisto di altri beni. Tali società erogano circa il 45% del totale di
       finanziamenti per l’acquisto di automobili in Italia9.
41.    Inoltre, l’analisi di mercato svolta dalla Commissione ha evidenziato che, almeno per un certo
       numero di operatori, i finanziamenti per l’acquisto di autovetture presentano differenze
       significative rispetto ai finanziamenti per l’acquisto di altri beni, differenze che trovano
       fondamento nella tipologia particolare del prodotto da finanziare (l’automobile rispetto ad altri
       beni di consumo), nell’importo richiesto, nella durata del finanziamento, nella conseguente
       valutazione del rischio assunto. Ciò implica che le soluzioni finanziarie proposte ai
       consumatori (inclusa anche la determinazione del tasso di interesse) dipendono anche in larga
       misura dal tipo di bene il cui acquisto viene finanziato.
42.    Per quanto riguarda il canale distributivo, i finanziamenti per l’acquisto di autoveicoli, pur
       potendo essere offerti anche dagli sportelli bancari o da altri canali di distribuzione (i.e.
       rivenditori di beni e servizi, o anche talvolta via Internet) sono erogati, soprattutto tramite i
       concessionari o i saloni automobilistici. Il canale distributivo principale del finanziamento per
       l’acquisto di autoveicoli è, pertanto, costituito dai concessionari di automobili, i quali non
       rappresentano il canale di distribuzione tradizionale del credito al consumo in generale.
43.    Dal punto di vista della domanda, l’analisi di mercato ha evidenziato che il prestito finalizzato
       all’acquisto di uno specifico bene di consumo (per esempio l’autoveicolo rispetto ad altri beni)
       è considerato un prodotto a sé stante. Sembrerebbe esservi un certo grado di sostituibilità per il
       consumatore tra diverse forme di finanziamento per l’acquisto di autoveicoli, in particolare tra
       il finanziamento presso una società specializzata nel credito al consumo in generale o presso
       una società “captive”; la relazione di sostituibilità appare minore allorché si consideri, come
       alternativa alle prime due soluzioni, il ricorso ad un prestito bancario personale, la cui
       erogazione è caratterizzata da procedure (spesso più lunghe e burocratiche) e finalità differenti
       per il consumatore e per la banca che eroga il credito. L’analisi svolta ha altresì evidenziato che
       i consumatori privati ricorrono principalmente a finanziamenti personali mentre i clienti
       commerciali usano prevalentemente lo strumento del leasing. Da ciò potrebbe derivare una
       segmentazione della domanda tra clienti privati e clienti “business”.
9
  Fonte: dati dell’Osservatorio Assofin per il 2002.
                                                     7

44.     In ogni caso, ai fini della valutazione della presente operazione non è necessario stabilire
        definitivamente se il credito al consumo per il finanziamento di autoveicoli costituisce o meno
        un mercato distinto nell’ambito del settore del credito al consumo in generale, in quanto,
        qualunque sia la definizione del mercato del prodotto, l’analisi competitiva della
        concentrazione in esame non cambierebbe.
Operatori “captive” e operatori “merchant”
45.     Le parti considerano che il mercato rilevante sia quello del credito al consumo per il
        finanziamento dell’acquisto di autoveicoli, e sostengono che esso comprenda sia l’offerta degli
        operatori “captive” (i quali generalmente finanziano solo l’acquisto di autoveicoli delle marche
        detenute dalla casa costruttrice cui appartengono) sia quella degli operatori “merchant” (cioè
        degli operatori non legati alle case costruttrici). Secondo le parti, infatti, le società “merchant”
        quando decidono le condizioni da offrire al mercato per i loro finanziamenti terrebbero conto
        delle condizioni offerte da tutte le società “captive”, con cui competono nell’offerta di
        finanziamenti in relazione all’acquisto di autovetture. Per ciò che riguarda, invece, le società
        “captive” stesse, a parte i limitati periodi in cui offrono promozioni quali “finanziamenti a
        tasso zero”, esse determinerebbero la loro offerta dal confronto commerciale con le
        “merchant” e, tramite queste ultime, con l’insieme dell’offerta delle società “captive”.
46.     Al riguardo, tuttavia, si deve tenere conto del fatto che un consumatore che intende acquistare
        un’autovettura venduta dalla rete di una casa costruttrice non può generalmente chiedere un
        finanziamento alla società “captive” di un altra casa costruttrice. Da ciò deriva che l’offerta di
        finanziamenti che effettivamente si indirizza al consumatore che intende acquistare
        un’autovettura proviene da tutti gli operatori “merchant” e dalla società “captive” del gruppo a
        cui appartiene il costruttore dell’autovettura che si intende acquistare. Inoltre, le società
        “captive” spesso hanno relazioni di fatto privilegiate con i concessionari, legate alla necessità
        di massimizzare le vendite delle autovetture della casa costruttrice, che non sono proprie delle
        società “merchant”. Questa situazione, se del caso, può talvolta tradursi in un minore incentivo
        degli stessi concessionari a promuovere soluzioni finanziarie non captive (rispetto a quelle
        captive) nei confronti dei consumatori.
47.     L’analisi di mercato svolta dalla Commissione non ha in ogni modo fornito risposte univoche
        riguardo alla questione in esame, e pertanto non permette di dare una risposta definitiva al
        problema se gli operatori “captive” e “merchant” competano o meno nello stesso mercato. La
        concentrazione notificata viene pertanto esaminata nei vari scenari possibili.
Mercato geografico
48.     La Commissione ha sottolineato in diversi casi che i servizi bancari e finanziari rivolti ai
        privati vengono forniti in un ambito identificabile con il territorio nazionale10. In tali precedenti
        la Commissione ha quindi considerato che la dimensione geografica del mercato rilevante
        fosse nazionale.
49.     Anche nel caso in esame, la natura del servizio offerto e la struttura della distribuzione hanno
        dimensione, al più, nazionale. L’analisi di mercato condotta dalla Commissione ha confermato
        che conformemente ai precedenti citati, qualunque sia la definizione del mercato del prodotto,
10
   Cfr. decisioni della Commissione del 12 maggio 1997, caso n. IV/M.907, Agos Itafinco e del 6 febbraio 1997, caso
n. IV/M.850, Fortis/MeesPierson.
                                                         8

       il mercato geografico ha dimensione nazionale e, in particolare, che esso coincide con il
       territorio italiano.
VI. ANALISI E VALUTAZIONE
A.     Aspetti Orizzontali
50.    L’operazione notificata darà luogo a sovrapposizioni tra le attività di FRI e quelle di alcune
       delle Banche (Intesa e Capitalia11) o di alcune società controllate dalle Banche (in particolare
       Agos Itafinco, Finemiro e Findomestic) due delle quali (Agos Itafinco e Findomestic) sono
       peraltro soggette a controlli congiunti con altre società (si vedano i paragrafi 3 e 5). Come
       menzionato, date le possibili differenti definizioni del mercato, la valutazione della
       concentrazione va effettuata con riferimento a diversi scenari. Dal punto di vista della
       dimensione geografica, vengono esaminati i possibili effetti della concentrazione sul solo
       territorio italiano, dato che in altri mercati nazionali gli effetti della concentrazione sono
       trascurabili.
Mercato del credito al consumo in generale
51.    Con riferimento agli aspetti orizzontali, assumendo che l’attività di credito al consumo per il
       finanziamento di autoveicoli rientri in un più ampio mercato del credito al consumo in generale
       (perimetro “ampio” del credito al consumo, si veda il paragrafo 34), le parti deterrebbero a
       seguito della concentrazione quote di mercato combinate pari al 34,8% (FRI: 8,3%,
       Findomestic: 11,2%, Agos Itafinco: 5,8%, Intesa: 4,7%, Finemiro: 4,6%, Clarima (Unicredito):
       0,2%). Il concorrente principale è BNL SpA con una quota pari al 9,3%, mentre numerosi altri
       concorrenti hanno quote comprese tra il 3% e il 6% (Deutsche Bank Prestitempo: 6,3%;
       Fiditalia (Société Générale) 4,3%; Bipielle Ducato (Banca Popolare di Lodi) 4,0%; Fineco
       3,6%; Finconsumo 3,5%; Abbey National Bank 3,3% e Compass (Mediobanca) 3,3%). Altri
       concorrenti (appartenenti a grandi gruppi nazionali e internazionali) hanno quote minori12.
       Considerando invece il mercato del credito al consumo limitatamente ai finanziamenti per
       l’acquisto di autoveicoli e per l’acquisto di altri beni (secondo un perimetro più “ristretto” del
       credito al consumo, si veda il paragrafo 34), le parti avrebbero una quota totale di mercato a
       seguito della concentrazione pari al 36,5% (FRI: 14,5%, Findomestic: 9,6%, Agos Itafinco:
       6,7%, Finemiro: 4,6%, Intesa: 1,0%, Clarima: 0,1% ). I principali concorrenti sono Deutsche
       Bank Prestitempo (7,3%), Fiditalia (6,4%); Finconsumo (5,4%), R.N.C. (Renault) (5,1%),
       Bipielle Ducato (4,5%), Compass (4,2%). Numerosi altri concorrenti (appartenenti a grandi
       gruppi nazionali e internazionali) hanno quote minori.
52.    In ogni caso, in entrambi gli scenari delineati, la concentrazione non crea o rafforza una
       posizione dominante da cui risulti che una concorrenza effettiva sia ostacolata in modo
       significativo nel mercato comune o in una parte sostanziale di esso. Pur assumendo che tutte le
       parti della concentrazione agiscano come un gruppo omogeneo sul mercato - cosa che per le
       ragione esposte più avanti non è probabile – il mercato appare frammentato e concorrenziale;
       in particolare i numerosi concorrenti, sia appartenenti a importanti case costruttrici (Peugeot,
       Renault, Volkswagen, ecc., che a grandi banche nazionali e internazionali (Mediobanca, Banca
11
   La quota di mercato detenuta da Capitalia può essere considerata trascurabile perché non rilevata da statistiche
ufficiali di Assofin. Capitalia ha comunque fornito una stima della sua quota nel mercato del credito al consumo per il
finanziamento di autoveicoli: nel 2001 essa rappresentava circa lo 0,2%.
12
   Fonte: Osservatorio Assofin 2002.
                                                            9

       Nazionale del Lavoro, Monte dei Paschi di Siena, Société Générale, General Electric ecc.)
       appaiono in grado di contrastare sufficientemente ogni eventuale esercizio di potere di mercato
       delle parti alla concentrazione.
Mercato del credito al consumo per l’acquisto di autoveicoli
53.    Assumendo che il mercato rilevante sia limitato all’attività di credito al consumo per l’acquisto
       di autoveicoli, tenendo presente l’esito non conclusivo dell’analisi di mercato, si devono
       distinguere due possibili scenari: (i) mercato totale (comprendente sia l’attività svolta dalle
       società “captive” sia quella svolta da quelle “merchant”) e (ii) mercato “merchant”.
Mercato totale
54.    Nel primo scenario (mercato totale), le parti deterrebbero, a seguito della concentrazione, quote
       di mercato combinate pari al 34,57% in valore (FRI 18,98%, Findomestic 6,%, Agos Itafinco
       5,38%, Finemiro 3,26%, Banca Intesa 0,94%)13.
55.    Il concorrente più prossimo, RNC (Renault), detiene una quota del 6,65% mentre altri tre
       operatori hanno una quota poco superiore al 5% (Deutsche Bank Prestitempo, Fiditalia e
       Finconsumo). Un’altra serie di operatori detiene invece quote comprese tra l’1 e il 4%
       (Compass, FCE Bank (Ford), Bipielle Ducato, Linea Spa ecc.).
Mercato merchant
56.    Nel secondo scenario (comprendente soltanto l’attività svolta dalle società “merchant”, ed
       escludendo le società “captive”), le parti avrebbero a seguito della concentrazione quote di
       mercato combinate più alte. L’aumento delle quote di mercato delle parti deriva dal fatto che la
       quota di FRI, che prima era considerata nella parte “captive” del mercato, essendo FRI la
       società del gruppo Fiat che svolgeva attività di credito al consumo per il finanziamento auto, a
       seguito della concentrazione, transiterebbe nella parte “merchant” del mercato, in quanto FRI
       non sarà più società “captive” non essendo verticalmente integrata in Fiat Auto. In particolare,
       in base ad elaborazioni sui dati dell’Osservatorio Assofin per il 2002, le parti avrebbero una
       quota di mercato combinata pari al 46,87% in valore (FRI 25,73%; Agos Itafinco 7,3%;
       Findomestic 8,14%; Finemiro 4,42%; Banca Intesa 1,28%).
57. Anche in questo caso, peraltro, il mercato risulta piuttosto frammentato e competitivo. In
       questo scenario, pure le quote di mercato dei concorrenti sarebbero più alte (rispetto a quelle
       detenute nel mercato totale): Deutsche Bank Prestitempo, Fiditalia e Finconsumo, i concorrenti
       più prossimi deterrebbero ciascuno una quota superiore tra il 7 e l’8%, mentre altri due
       operatori (Bipielle e Compass) avrebbero quote vicino al 6%, con una serie di altri numerosi
       operatori con quote comprese tra l’1 e il 4%. A questo riguardo, si può nuovamente
       rammentare che i concorrenti appartengono per la maggior parte a grandi gruppi finanziari sia
       stranieri (GE Capital, Deutsche Bank, Société Générale) sia italiani (ad esempio BNL, Monte
       dei Paschi) i quali dispongono di risorse notevoli e capacità competitive.
58.    Con riferimento ad entrambi gli scenari sopra delineati, l’analisi di mercato svolta dalla
       Commissione ha evidenziato come normalmente i rapporti tra gli operatori che offrono
       finanziamenti e i concessionari, che costituiscono il canale distributivo più sviluppato, sono
       regolati da accordi, che non hanno natura esclusiva. É pratica consolidata del settore che un
       concessionario mantenga relazioni con più di un operatore finanziario. Questa prassi
13
   Fonte: Osservatorio Assofin per il 2002.
                                                    10

       commerciale trova la sua spiegazione, tra l’altro, nella convenienza per il concessionario di
       poter offrire all’acquirente di un’automobile diverse soluzioni di finanziamento nonché di poter
       richiedere il finanziamento ad un’altra società nel caso in cui quella a cui il finanziamento è
       stato richiesto lo abbia negato.
59.    La prassi commerciale del settore fa sì che vi sia una concorrenza notevole tra i diversi
       operatori finanziari, almeno per ciò che riguarda il canale distributivo dei concessionari. Tale
       concorrenza fa sì che gli accordi tra concessionari e operatori finanziari debbano essere spesso
       rinegoziati nel corso dell’anno. Il mercato, qualunque sia la sua definizione, sembra quindi
       caratterizzato da una forte competitività.
60.    Come evidenziato nei paragrafi precedenti, inoltre, almeno dal lato dell’offerta, appare
       plausibile considerare che le condizioni offerte alla clientela dalle società “merchant” non
       possono essere fissate in modo completamente indipendente dalle condizioni captive
       disponibili presso i concessionari in parola, nell’ambito dei finanziamenti per l’acquisto di
       autovetture di una particolare casa costruttrice. Pertanto, anche ammettendo che, in seguito alla
       concentrazione, le Banche e FRI agissero come un gruppo omogeneo sul mercato, l’esercizio
       di un potere di mercato da parte loro appare improbabile.
61.    Ad ogni modo, a questo proposito, si deve sottolineare che la concentrazione in realtà non darà
       luogo a sovrapposizioni dirette delle quote di mercato, cioè ad un’addizione di quote, ma
       piuttosto avrà come conseguenza il fatto che FRI sarà attiva in un mercato in cui sono attive
       direttamente o indirettamente, tramite società controllate, le Banche che tramite NewCo
       controllano FRI. Inoltre si deve tenere presente che le Banche esercitano controllo congiunto e
       non esclusivo sulla maggior parte delle società partecipate attive nel settore in esame. Pertanto,
       anche tenuto conto della natura di controlli congiunti su alcune delle società attive nel mercato
       in questione, appare plausibile ritenere che le Banche e FRI non agiranno sul mercato come un
       gruppo omogeneo.
B.     Art. 2 (4) –rischio di coordinamento
I mercati candidati
62.    Ai sensi dell’articolo 2(4) del Regolamento, se e in quanto la costituzione di un’impresa
       comune ha per oggetto o per effetto il coordinamento del comportamento concorrenziale di
       imprese che restano indipendenti, detto coordinamento viene valutato sulla base dei criteri di
       cui all’articolo 81 paragrafi 1 e 3 del Trattato al fine di stabilire se l'operazione sia compatibile
       o meno con il mercato comune.
63. L’articolo 2(4) del citato Regolamento prevede, inter alia, che la Commissione debba, al fine
       di valutare se esiste un rischio di coordinamento ai sensi delle disposizioni sopra citate, tenere
       conto della presenza di due o più imprese madri sui mercati ove l’impresa comune sarà attiva,
       o sui mercati a monte o a valle o strettamente contigui ai primi. Tali mercati sono
       comunemente classificati dalla Commissione come mercati candidati, ossia mercati
       relativamente ai quali esiste potenzialmente un rischio di coordinamento.
64.    Sulla base delle analisi svolte dalla Commissione, i potenziali mercati candidati sono: (i) il
       mercato del credito al consumo per l’acquisto di autoveicoli; (ii) il mercato per il credito al
       consumo per l’acquisto di beni diversi dalle autovetture.
(i) Il mercato del credito al consumo per l’acquisto di autoveicoli
                                                     11

65. A seguito della concentrazione le Banche manterranno, in Italia, una propria attività sul
        mercato del credito al consumo per l’acquisto di autoveicoli ove opera FRI (cioè l’impresa
        comune). In particolare, Intesa svolge attività di credito al consumo per l’acquisto di
        autoveicoli direttamente tramite la sua partecipazione in Agos Itafinco (controllata
        congiuntamente con Crédit Agricole). Sanpaolo IMI invece è presente su questo mercato
        direttamente tramite la propria partecipazione di controllo in Finemiro e indirettamente
        attraverso la società Findomestic (si veda il paragrafo 5).
66.     Considerate congiuntamente, le attività svolte dalle banche e dalle loro controllate
        corrisponderebbero ad una quota di mercato complessiva pari al 15,6% nel mercato totale
        (captive e merchant) (Intesa: 0,94%, Agos Itafinco: 5,38%; Finemiro: 3,26% e Findomestic:
        6%) e del 21,14% (Intesa: 1,28%, Agos Itafinco: 7,3%; Finemiro: 4,42% e Findomestic:
        8,14%) nel solo mercato “merchant”. Le quote di FRI ammonterebbero invece rispettivamente
        a circa il 19% nel primo scenario e circa il 26% nel secondo14.
67.     Nel corso dell’inchiesta di mercato svolta dalla Commissione, alcuni operatori hanno espresso
        preoccupazione con riferimento al fatto che le Banche acquisendo il controllo di FRI
        potrebbero coordinare i comportamenti propri e delle proprie controllate con quelli di FRI, in
        particolare alzando le commissioni pagate ai concessionari Fiat, in tal modo precludendo
        accesso alla catena di concessionari del gruppo Fiat o comunque alterando le condizioni
        concorrenziali tra FRI e le banche da un lato e i concorrenti “merchant” dall’altro. Un
        problema di questo genere riguarderebbe in particolare solo le società “merchant” e non
        concernerebbe invece gli operatori “captive”. Tuttavia, a questo riguardo si deve sottolineare,
        come già menzionato, che il controllo detenuto dalle Banche sulla maggior parte delle società
        controllate attive nel mercato del credito al consumo per il finanziamento di autoveicoli (Agos
        Itafinco e Findomestic) ha natura di controllo congiunto. Inoltre la catena di controllo riguardo
        a queste società non sembra attribuire alle Banche la possibilità di prendere parte alla gestione
        commerciale ordinaria delle società stesse, in virtù dei patti parasociali concernenti queste
        società. Si deve poi tenere in considerazione il fatto che ogni tipo di coordinamento del
        comportamento concorrenziale di tali società necessiterebbe del consenso degli altri soci di
        controllo.
68.     Infine le parti e FRI avranno probabilmente incentivi di tipo diverso. Le varie Banche non sono
        coinvolte in modo omogeneo nelle attività di credito al consumo per l’acquisto di autovetture e
        questo avrà certamente un impatto sui concreti incentivi e sulle conseguenti possibilità di
        coordinamento in questo mercato. Dal canto suo, FRI avrà invece inizialmente l’incentivo di
        mantenere e sviluppare la propria posizione di fornitore di finanziamenti per l’acquisto di
        autoveicoli Fiat, la qual cosa non costituisce necessariamente un interesse comune anche per le
        Banche e/o le società controllate dalle Banche. Pertanto si può ragionevolmente escludere che
        le Banche e FRI, a seguito della concentrazione, coordineranno il loro comportamento
        concorrenziale nel mercato in questione.
(ii) Il mercato del credito al consumo per l’acquisto di beni diversi dalle autovetture
69.     Un ulteriore mercato candidato per un possibile coordinamento è apparso il mercato del credito
        al consumo per l’acquisto di altri beni (diversi dalle autovetture). In tale mercato le Banche,
        prescindendo dalle società specializzate, avrebbero quote di mercato poco significative.
        Peraltro, tenendo conto delle posizioni delle società partecipate, le attività delle Banche (cioè
14
   Fonte: elaborazioni da dati Osservatorio Assofin per il 2002.
                                                             12

     dei loro gruppi) relative al finanziamento dell’acquisto di beni diversi dalle autovetture
     diventerebbero importanti. FRI invece è quasi completamente assente dalle attività il
     finanziamento per l’acquisto di beni diversi dalle autovetture.
70.  Al riguardo, va tenuto in considerazione il fatto che vi sono differenze sostanziali nella
     struttura dell’offerta e nel sistema distributivo dei finanziamenti ai consumatori per l’acquisto
     di autoveicoli, rispetto al finanziamento dell’acquisto di altri beni diversi dalle autovetture.
71.  Da quanto esposto, si può concludere che FRI non sembra essere un mezzo appropriato per il
     coordinamento dei comportamenti concorrenziali delle Banche in questo possibile mercato.
     Inoltre si deve tenere in considerazione che l’analisi di mercato condotta dalla Commissione
     non ha permesso di evidenziare problematiche concrete relative ad un possibile coordinamento
     del comportamento concorrenziale delle Banche (e alle sue modalità) derivanti dalla
     concentrazione in esame con riferimento specificamente all’attività di credito al consumo per
     l’acquisto di altri beni rispetto alle autovetture.
VII. MISURE CORRETTIVE PROPOSTE DALLE PARTI
72.  In data 2 aprile 2003, Intesa e Sanpaolo IMI hanno offerto separatamente misure correttive per
     eliminare possibili seri dubbi per quanto riguarda la compatibilità della concentrazione con il
     mercato comune.
A. Riassunto delle misure correttive
Misura proposta da Intesa
73.  Intesa ha proposto taluni impegni con riferimento alla partecipazione da essa detenuta in Agos
     Itafinco […]
74.  Con la misura correttiva proposta, Intesa si impegna [ad] astenersi da ingerenze operative nella
     gestione corrente della società. Tale impegno ha validità per tutto il periodo durante il quale
     Intesa detiene una partecipazione e ha accordi parasociali tali da attribuirle la possibilità di
     esercitare un’influenza determinante su FRI e su Agos Itafinco ai sensi dell’art. 3 del
     Regolamento sulle concentrazioni.
Misura proposta da IMI
75.  La misura correttiva proposta da Sanpaolo IMI […] chiarisce il fatto che Sanpaolo IMI non ha
     […] influenza sulla definizione della politica commerciale di […] Findomestic.
B. Valutazione delle misure correttive
76.  Attraverso le misure correttive proposte, Intesa e Sanpaolo IMI si sono impegnate
     sostanzialmente ad astenersi dal prendere parte alla gestione ordinaria e al processo decisionale
     riguardo alla politica commerciale rispettivamente delle società Agos Itafinco e Findomestic.
     In tal modo le due Banche ritengono di impegnarsi a garantire l’indipendenza gestionale e
     commerciale delle due società controllate dalle Banche che svolgono attività di credito al
     consumo tra l’altro per l’acquisto di autoveicoli.
77.  In realtà, le misure fornite dalle due Banche non fanno altro che confermare impegni già
     assunti a livello di patti parasociali. Ciò posto e data la natura meramente comportamentale
     delle misure proposte, queste non appaiono essere in grado di modificare sostanzialmente la
                                                     13

     situazione esistente.
78.  L’analisi dei patti parasociali depositati congiuntamente con gli impegni proposti, conferma
     che Intesa e Sanpaolo IMI non sono in grado di controllare la politica commerciale
     rispettivamente di Agos Itafinco e di Findomestic. Ciò ha una duplice conseguenza. Da un lato,
     le quote di mercato di Agos Itafinco e di Findomestic non devono essere sovrapposte a quelle
     di FRI e a quelle delle Banche ai fini dell’analisi degli aspetti orizzontali. Dall’altro lato, le
     Banche, non essendo in grado di influenzare la politica commerciale di Agos Itafinco e di
     Findomestic, non sono in grado di coordinare il comportamento concorrenziale sul mercato di
     queste società con quello di FRI.
79.  Di conseguenza, anche definendo il mercato nel modo più ristretto possibile (mercato del
     credito al consumo per il finanziamento di autoveicoli, considerando solo gli operatori
     “merchant”) la somma delle quote di mercato delle Banche e di FRI ammonterebbe a circa il
     31-32% e ciò indipendentemente dagli impegni proposti dalle parti. Si deve ritenere pertanto
     che le misure correttive proposte non appaiono necessarie a rimuovere eventuali dubbi di
     compatibilità della concentrazione con il mercato comune. Pertanto le misure correttive in
     discorso vengono rinviate alle parti.
80.  In considerazione di quanto esposto, si ritiene che in ogni possibile scenario la concentrazione,
     da un lato, non crea né rafforza una posizione dominante da cui risulti che una concorrenza
     effettiva sia ostacolata in modo significativo nel mercato comune o in una parte sostanziale di
     esso e, dall’altro lato, non ha per oggetto o per effetto il coordinamento del comportamento
     concorrenziale di imprese che restano indipendenti, cioè non consente alle Banche di poter
     coordinare il proprio comportamento né quello delle proprie controllate tra sé e/o con FRI.
VIII. CONCLUSIONI
81.  La Commissione ha deciso di non opporsi alla concentrazione notificata e di dichiararla
     compatibile con il mercato comune e con lo Spazio Economico Europeo. La presente decisione
     è adottata in conformità all’articolo 6(1) lettera b) del regolamento del Consiglio (CEE)
     4064/89.
                                                     Per la Commissione
                                                     (Firmato)
                                                     Mario MONTI
                                                     Membro della Commissione
                                                  14
